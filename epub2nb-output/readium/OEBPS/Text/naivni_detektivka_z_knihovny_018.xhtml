<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>naivni_detektivka_z_knihovny-14</title>
		<link href="../Styles/idGeneratedStyles.css" rel="stylesheet" type="text/css"/>
	</head>
<body id="naivni_detektivka_z_knihovny-14" xml:lang="cs-CZ">
		<div class="Z-kladn--textový-r-meček">
			<p id="_idParaDest-12" class="MLP_uroven2_kapitola ParaOverride-1">Den dvanáctý</p>
			<p class="MLP_text_bez1radku ParaOverride-1">Na druhý den si to Janina Filupová sedí v&#160;knihovně, pracuje, vybírá a&#160;zaškrtává knihy pro nákup. To je celkem příjemná práce. Ovšem musíte se vejít do rozpočtu. A&#160;ten zase tak příjemný není. Ale aspoň, že vůbec ňákej je. Že?</p>
			<p class="MLP_text ParaOverride-1">Spolu s&#160;ní je v&#160;knihovně i&#160;pan Nový a&#160;tentokrát si skutečně vybírá knihy. Časopisy si pro změnu zase vybírá paní Johana a&#160;pan Ondřej sedí v&#160;čítárně a&#160;listuje si ve velkém barevném atlase motýlů, je rozhodnut půjčit si jej domů. Všichni čtyři výjimečně mlčí a&#160;všichni čtyři jsou tu výjimečně kvůli pravému důvodu existence knihoven. Lupíno jistí zadní šuple knihovnického stolu, které je plné piškotů (… alespoň před chvilkou ještě bylo). Při zaškrtávání knih v&#160;seznamu paní Jana automaticky podává druhou rukou piškoty.</p>
			<p class="MLP_text ParaOverride-1">Je ticho. Šustí jen listování v&#160;knihách a&#160;časopisech a&#160;samozřejmě pytlík s&#160;piškotama a&#160;Lupíno, který je chroustá: „Krujš, krujš, krujš.“ Zkrátka&#160;– pohoda. Když tu!</p>
			<p class="MLP_text ParaOverride-1">Náhle se otevřou dveře. Všichni se k&#160;nim otočí a&#160;úlekem div že nevyjeknou.</p>
			<p class="MLP_text ParaOverride-1">Do knihovny vstupuje policistka.</p>
			<p class="MLP_text ParaOverride-1">Všichni na ni zírají. Paní knihovnice trochu zamračeně a&#160;vyděšeně zdraví. Policistka s&#160;nejistým úsměvem odpovídá. Ticho se rozhostí, všichni vyčkávají.</p>
			<p class="MLP_text ParaOverride-1">Pan Ondřej si v&#160;duchu říká, že tahle mladá paní je tady právě teď všechny na místě pozatýká… za to všechno… nebo pan Ondřej zaplatí pokutu za to, že Lupíno běhá bez vodítka… a&#160;náhubku… Pohlédne na psíka. Ten přestal dělat „krujš, krujš“ a&#160;jde pozdravit paní v&#160;uniformě… Vrtí ocáskem (tedy&#160;– Lupíno, né paní policistka). Paní Jana se hrozí. Jak si vzpomíná, má určitě špatně zaparkované auto… Ano. Všichni půjdou do vazby a&#160;navíc zaplatí pokuty.</p>
			<p class="MLP_text ParaOverride-1">Do všech čertů na zdi pronese strážkyně pořádku, jako by se nechumelilo:</p>
			<p class="MLP_text ParaOverride-1">„Nemáte, prosím vás, <span class="MLP_znak_kurziva_11b">Poslední dnové Pompejí</span>?“</p>
			<p class="MLP_text ParaOverride-1">Paní Janě chvilku trvá, než se vzpamatuje a&#160;než ze sebe vykoktá:</p>
			<p class="MLP_text ParaOverride-1">„A-a-a-ano… Máme… Ale právě je to bohužel půjčeno.“</p>
			<p class="MLP_text ParaOverride-1">„A,“ dodává nesměle paní zákona, „můžu se tady zapsat?“</p>
			<p class="MLP_text ParaOverride-1">„Éééé… ale ale jistě. A&#160;ty <span class="MLP_znak_kurziva_11b">Pompeje</span> vám můžu rovnou zarezervovat.“</p>
			<p class="MLP_text ParaOverride-1">Všem se ulevilo jak nikdy.</p>
			<p class="MLP_text ParaOverride-1">Vyšlo najevo, že tahle mladá paní v&#160;uniformě je nová strážkyně zdejšího okrsku.</p>
			<p class="MLP_text ParaOverride-1">„Mám krásnej okrsek!“ libuje si s&#160;upřímným nadšením. Našim provinilcům se tahle osoba začíná líbit.</p>
			<p class="MLP_text ParaOverride-1">Paní Jana jí právě vyplňuje legitimaci. Adéla Sojková. A&#160;Adéla Sojková se i&#160;trochu rozpovídá&#160;– jako, kde sloužila předtím, pak taky, kde byla na dovolené… a&#160;to už tají ledy a&#160;do hovoru se vmísí pan Ondřej a&#160;praví, že na Proseku to musela bejt hrůza a&#160;že v&#160;Tatrách naopak je moc pěkně. A&#160;tak setkání příjemně probíhá, a&#160;kdyby někdo naší partičce před půl hodinkou řekl, že to dopadne takhle, nevěřila by mu.</p>
			<p class="MLP_text ParaOverride-1">Když se paní Sojková chystá k&#160;odchodu, a&#160;už si to dokonce míří ke dveřím, pan Ondřej za jejími zády zašermuje rukama&#160;– naznačuje tím cosi ostatním. Pan Nový kývne a&#160;ostatní, zdá se, také chápou. A&#160;tak ve chvíli, kdy Adéla Sojková bere za kliku, pronese paní knihovnice hlasem provinilého žáčka:</p>
			<p class="MLP_text ParaOverride-1">„My bychom vám něco… potřebovali říct.“</p>
			<p class="MLP_text ParaOverride-1">Pan Ondřej přináší z&#160;čítárny to nejpohodlnější křesílko. Paní Adéla do něj usedá.</p>
			<p class="MLP_text ParaOverride-1">A&#160;za hodinu.</p>
			<p class="MLP_text ParaOverride-1">Ví všecko.</p>
			<p class="MLP_text ParaOverride-1">„Rozhodně ty důkazy chovejte jako oko v&#160;hlavě,“ to byla její slova na rozloučenou.</p>
			<p class="MLP_hvezdicky ParaOverride-1">*&#160;*&#160;*</p>
			<p class="MLP_text_bez1radku ParaOverride-1">Slečna Gábina si to míří opět do bytu Ivy Lesecké. Pan Nový jí vnuknul nápad. <span class="MLP_znak_kurziva_11b">Vražda za zrcadlem</span>? Zrcadlo v&#160;bytě je… Gábinu ale nikdy nenapadlo podívat se za něj. A&#160;jestliže se doktorka skutečně snažila zanechávat za sebou vědomě stopy, mohla by za tím zrcadlem najít něco podstatného.</p>
			<p class="MLP_text ParaOverride-1">Tentokrát je v&#160;domě ticho. Gábina doufá, že do bytu vniká nepozorovaně.</p>
			<p class="MLP_text ParaOverride-1">Ihned poté, co vstoupila do bytu, se jí zmocňuje pocit, že mezitím co tu nebyla, tu znovu někdo něco hledal. Gábina otevře v&#160;ložnici skříň. Opravdu&#160;– všechny věci v&#160;policích jsou zpřeházené, někdo se tu přehraboval. A&#160;šuplíky&#160;– několik je jich pootevřených, to jak do nich někdo cpal vše, co z&#160;nich krátce předtím vyklopil.</p>
			<p class="MLP_text ParaOverride-1">Gábinu obešla hrůza. Kdo to mohl být…? Pak ale dostává neuvěřitelný nápad: Rozhoduje se počkat tu do večera! Jestli ten někdo hledá to, co už máme my, říká si Gábina, jednoduše to tu nenašel, a&#160;tudíž je pravděpodobné, že se sem vrátí a&#160;v&#160;hledání bude pokračovat.</p>
			<p class="MLP_text ParaOverride-1">A&#160;teď rychle nakouknout za zrcadlo.</p>
			<p class="MLP_text ParaOverride-1">Gábina se blíží k&#160;velkému starožitnému zrcadlu, zavěšenému na jedné ze stěn úzké chodby. Bere ho za rám. Ona sama se v&#160;něm vyjímá do půli těla. Snaží se jej opatrně sundat ze skoby. Je příšerně těžké. Podaří se jí ho vyháknout a&#160;s&#160;velkým úsilím ho neupustit. Konečně jej pokládá na zem a&#160;opírá o&#160;stěnu. A&#160;jak se dívá&#160;– za zrcadlem je do zdi zaražena pouze skoba. Tedy žádné překvapení. Spíš zklamání. Původně Gábina pomýšlela na trezor. Ale nikde nic… Pak Gábina odklápí zrcadlo od stěny, aby si jej mohla prohlédnout i&#160;zezadu… A&#160;hele…! To opravdu nečekala… Tak přece…! Jsou to tlusté desky… jakoby spisy… zasunuty do hlubokého rámu zrcadla! Pane jo…! Gábina desky otevírá a… nevěří vlastním očím…! Zdravotní karty pana Krause a&#160;pana Reinera! Důkazy jako hrom! Tam bude všechno! A&#160;že ty karty máme o&#160;co doplnit!</p>
			<p class="MLP_text ParaOverride-1">Gábina vrací zrcadlo na své místo. Bere spisy… Když tu!&#160;– zarachotil klíč v&#160;zámku!!!</p>
			<p class="MLP_text ParaOverride-1">Někdo odemyká. Tady končí všechna sranda&#160;– Kam se schovat? Hlavně ty karty tu nenechat… Běží do kuchyně a… hup hup… Gábina se v&#160;mžiku odráží od židle na kuchyňskou linku a&#160;lehá si i&#160;se zdravotními kartami na horní polici… A&#160;teď ani muk!</p>
			<p class="MLP_text ParaOverride-1">Ten někdo si už otevřel a&#160;vstoupil do bytu. Kdyby to byl pes, dalo by se o&#160;něm říct, že už čichá… Ještě že za sebou Gábina zamkla! A&#160;že ty klíče má u&#160;sebe! Gábinu polilo horko při představě, že by tomu tak nebylo… Teď slyší, jak osoba prochází bytem. Jde asi do ložnice. Tam Gábina nedohlédne… Kdo to může být? Je slyšet, jak otevírá nějaká dvířka. Zavrzání. Šmejdí celkem potichu… zato důkladně, zdá se… Trvá to asi dvacet minut. A&#160;Gábina stále neví, o&#160;koho se jedná. Teď ta osoba zase někam popošla… A&#160;pak!</p>
			<p class="MLP_text ParaOverride-1">Gábina slyší funění a&#160;supění strašně blízko… To musí být z&#160;chodby! Do té ústí všechny pokoje… To je hekání, jak kdyby ten člověk zkoušel uzvednout něco těžkého! A&#160;v&#160;těch vzdechách… je slyšet, že… je to ženský hlas! Určitě! Ano! Je to žena…! Krk bych za to dala, že je to ženská, říká si Gábina, ale neodvažuje se ani pohnout. Leží tak, že krásně vidí do obývacího pokoje. Ale ta osoba zrovna <span class="MLP_znak_kurziva_11b">tam</span> ne a&#160;ne jít.</p>
			<p class="MLP_text ParaOverride-1">Co v&#160;tý chodbě dělá…? Teď slyší Gábina opětné otvírání vchodových dveří a&#160;ta ženská… snad něco šoupe po zemi, nebo co…? A&#160;pak&#160;– klap… zamyky, zamyky… Dveře jsou zamčené a&#160;ta osoba s&#160;kdovíjakou věcí je fuč.</p>
			<p class="MLP_text ParaOverride-1">Gábina nelení. Hup&#160;– seskakuje z&#160;linky, hází spisy do svého batohu (ještě že si ho ta ženská nevšimla)&#160;… A&#160;teď, když Gábina vchází do chodby, může si k&#160;tomu dodat: A&#160;ještě že jsem ji předběhla.&#160;– Zrcadlo totiž zmizelo!</p>
			<p class="MLP_text ParaOverride-1">Gábina zírá… ale okamžitě reaguje a&#160;vrhá se k&#160;oknu… čeká. Čeká na toho, kdo vyjde z&#160;domu.</p>
			<p class="MLP_text ParaOverride-1">Čeká, čeká… Ale nikdo nevychází.</p>
			<p class="MLP_hvezdicky ParaOverride-1">*&#160;*&#160;*</p>
			<p class="MLP_text_bez1radku ParaOverride-1">„Gábino, to ale znamená, že to musel být někdo z&#160;toho baráku!“ pronáší jistojistě paní Jurtová při společném večerním sezení doma u&#160;paní knihovnice.</p>
			<p class="MLP_text ParaOverride-1">„Že jo?“ Gábině to také připadá logické.</p>
			<p class="MLP_text ParaOverride-1">A&#160;všem to doklapne:</p>
			<p class="MLP_text ParaOverride-1">„Kudláčková!“</p>
			<p class="MLP_text ParaOverride-1">„Sice pro to nemáme jedinej důkaz,“ konstatuje paní Jurtová, „ale kdo jiný by to mohl být?“</p>
			<p class="MLP_text ParaOverride-1">„Co jít za ní?“ napadne paní Johanu. „Na něco se poptat?“</p>
			<p class="MLP_text ParaOverride-1">„A&#160;co jí řekneš?“ rád by věděl pan Ondřej.</p>
			<p class="MLP_text ParaOverride-1">„No, když Gábinu v&#160;baráku považujou za neteř, tak by si ke Kudláčkový mohla pro něco zajít, třeba… si zatelefonovat.“</p>
			<p class="MLP_text ParaOverride-1">„Proč by si šla ke Kudláčkový zatelefonovat, když má v&#160;bytě u&#160;Lesecký telefon?“ namítá pan Ondřej.</p>
			<p class="MLP_text ParaOverride-1">„To jó, to má, ale…,“ vysvětluje dál paní Johana, „ale Gábina by mohla třeba říct, že teta zapomněla telefon zaplatit, a&#160;tak že jí ho vypnuli&#160;– není přeci už dlouho doma.“</p>
			<p class="MLP_text ParaOverride-1">„Ale pak by byla konečně namístě otázka,“ soudí pan Nový, „proč paní Iva Lesecká není doma, nemyslíte? Položit tu otázku Kudláčkové přímo.“</p>
			<p class="MLP_text ParaOverride-1">„Přesně tak!“ souhlasí paní Johana. „To bude právě zajímavý, jestli se Kudláčková vůbec zeptá!“</p>
			<p class="MLP_text ParaOverride-1">„Jasně,“ chápe i&#160;pan Ondřej, „protože pakliže ne, tak…“</p>
			<p class="MLP_text ParaOverride-1">„Tak bude jasný, že v&#160;tom ta Kudláčková jede taky,“ kombinuje paní Jurtová.</p>
			<p class="MLP_text ParaOverride-1">„A&#160;pakliže jo?“ sužují paní Janu pochybnosti. „Co když se zeptá? Co má podle vás Gábina odpovědět?“</p>
			<p class="MLP_text ParaOverride-1">„Tak to by potom konečně nebylo špatný se konečně k&#160;tý milý pani naklonit a&#160;oznámit jí tajemným hlasem: ‚Víte, ona je paní doktorka nezvěstná,‘“ uzavírá paní Jurtová.</p>
			<p class="MLP_hvezdicky ParaOverride-1">*&#160;*&#160;*</p>
			<p class="MLP_text_bez1radku ParaOverride-1">Po tomhle sezení raději znovu vyprovází jeden druhého. Je už tma jako v&#160;pytli a&#160;nikde ani živáčka. Tentokrát jdou nejdříve s&#160;panem Novým až k&#160;jeho domu, pak manželé Ondřejovi čekají s&#160;Gábinou na autobus. Až pak míří k&#160;domovu i&#160;oni se svým věrným obranářem.</p>
			<p class="MLP_hvezdicky ParaOverride-1">*&#160;*&#160;*</p>
			<p class="MLP_text_bez1radku ParaOverride-1">Ráno prochází zdejší okrskářka Adéla Sojková cibuleckými ulicemi. Kontroluje, zda místní správně parkují a&#160;tak vůbec. V&#160;hlavě jí při tom běží, co na ni vyklopila ta partička čtenářů místní knihovny. Přebírá si události jednu po druhé, a&#160;abychom pravdu řekli, sama také neví, co s&#160;tím.</p>
			<p class="MLP_text ParaOverride-1">A&#160;jak tak jde a&#160;jde&#160;– najednou&#160;– co nevidí? Před ní na chodníku stojí černé auto, které tu zatím v&#160;Cibulkách neviděla. Je to zvláštní auto. Jaguár. Číslo toho auta? Shoduje se s&#160;číslem, o&#160;kterém jí místní včera napovídali všechny ty neuvěřitelné věci. Chvíli kouká jako blázen a&#160;pak běží… pro botičku. Neuplyne pět minut a&#160;šelmovské auto ji má nasazenou. A&#160;je to, vydechne si paní Adéla. To jsem zvědavá, kdo si přijde pro pokutu. Pak vezme svou vysílačku a&#160;volá… sami nevíme kam, ale slyšíme, co říká… ano… asi svým kolegům… ano, protože jim hlásí to divné auto a&#160;žádá, aby se na jeho majitele pořádně mrkli.</p>
			<p class="MLP_text ParaOverride-1">Adéla Sojková má sto chutí si na toho člověka počkat sama, ale uvědomuje si, že v&#160;uniformě je nápadná. A&#160;v&#160;takovém případě vám člověk, který nemá zrovna čisté svědomí a&#160;který vás možná právě teď pozoruje ze svého okna, zkrátka takový člověk vám asi nevběhne do náruče.</p>
			<p class="MLP_hvezdicky ParaOverride-1">*&#160;*&#160;*</p>
			<p class="MLP_text_bez1radku ParaOverride-1">Paní Jurtová jde k&#160;lékaři. Trápí jí revma. Nejvíc vždycky takhle na podzim. Dělá, co může: cvičí, pracuje na zahradě, jí celkem zdravě, celkem… občas si nějakého toho panáčka dá, ale chodí na procházky, je to zkrátka aktivní žena. Ale co s&#160;věkem naděláte? Říkává sama. Jak začnou tyhle deštivé dny, tak má kolena jak barometry. U&#160;doktora už dlouho nebyla…</p>
			<p class="MLP_text ParaOverride-1">Hned, jak vstoupí do dveří místního zdravotního střediska, všimne si změny&#160;– mají novou kartotéku. A&#160;pak ty prosklené dveře, ty ještě nezná, a&#160;nový koberec, je vymalováno, jiný nábytek v&#160;čekárně… Nahlédne do sesterny. A&#160;hele&#160;– nový nábytek i&#160;tady. Hm. No pane jo. Kdy jsem to tu vlastně byla naposledy? To bude… skoro tři roky.</p>
			<p class="MLP_text ParaOverride-1">Z&#160;okýnka kartotéky vykoukne zdravotní sestra, kterou paní Jurtová zná už léta.</p>
			<p class="MLP_text ParaOverride-1">„Co to, vás už jsem dlouho neviděla?“ říká sestra mile na přivítanou.</p>
			<p class="MLP_text ParaOverride-1">„Vždyť já vás taky ne. Naposledy snad v&#160;knihovně?“</p>
			<p class="MLP_text ParaOverride-1">„Jó to máte pravdu, tam jsem taky nebyla ani nepamatuju.“</p>
			<p class="MLP_text ParaOverride-1">„Co to? Vždyť přijďte.“</p>
			<p class="MLP_text ParaOverride-1">„Ále, mám strašný práce… furt čučim do lejster… takže abych ještě doma koukala do knížky!“</p>
			<p class="MLP_text ParaOverride-1">„A&#160;že to dřív šlo?“ chce paní Jurtová vyzvědět víc.</p>
			<p class="MLP_text ParaOverride-1">„No jo, to tady byla paní doktorka Lesecká, ta se v&#160;tom vyznala, ale tadyhle ty dva… to je čurbes…,“ konec věty si spíš špitla pro sebe.</p>
			<p class="MLP_text ParaOverride-1">„V&#160;lejstrech?“ Snad se ještě rozpovídá, říká si paní Jurtová.</p>
			<p class="MLP_text ParaOverride-1">„No jo,“ udělá sestra významnou pauzu&#160;– takovou pauzu, ve které se rozmýšlí, jestli má mluvit dál, nebo si raději všechno nechat pro sebe. Paní Jurtová jí visí očima na rtech… A&#160;sestra konečně pokračuje:</p>
			<p class="MLP_text ParaOverride-1">„Mezi náma… já možná zase do knihovny začnu chodit.“</p>
			<p class="MLP_text ParaOverride-1">Hm, to je bezva, říká si zklamaně pro sebe paní Jurtová, ale hned zase zbystří pozornost, protože sestra okamžitě nato dodá:</p>
			<p class="MLP_text ParaOverride-1">„Protože jsem tu dala výpověď.“</p>
			<p class="MLP_text ParaOverride-1">„Né!“</p>
			<p class="MLP_text ParaOverride-1">„Ano,“ rozhlíží se sestra, zdali je někdo nemůže poslouchat. „Už mám novou práci. U&#160;Anděla.“</p>
			<p class="MLP_text ParaOverride-1">„Tak hlavně, že máte něco jiného… ale… Co tak najednou?“</p>
			<p class="MLP_text ParaOverride-1">„Nějak se mi to tu nezdá.“ A&#160;pak sestra dodává klíčovou větu: „A&#160;trošku se bojím, abych se tu do něčeho nenamočila.“</p>
			<p class="MLP_text ParaOverride-1">„???“ zvedá paní Jurtová úžasem a&#160;zvědavostí obočí.</p>
			<p class="MLP_text ParaOverride-1">„Z&#160;bývalé sestavy už tady nezůstal nikdo.“</p>
			<p class="MLP_text ParaOverride-1">„Slyšela jsem.“</p>
			<p class="MLP_text ParaOverride-1">„Ale teď&#160;– už vůbec nikdo!“ praví sestra rozrušeně.</p>
			<p class="MLP_text ParaOverride-1">„A&#160;co Drobný?“</p>
			<p class="MLP_text ParaOverride-1">„Právě! Ten chce odejít taky.“</p>
			<p class="MLP_text ParaOverride-1">„?!“ užasle na to paní Jurtová.</p>
			<p class="MLP_text ParaOverride-1">„Ale psssst!!! To jsem se dozvěděla náhodou… Nevěřila jsem tomu, ale… je to jisté!“</p>
			<p class="MLP_text ParaOverride-1">„A&#160;kam má odejít, to víte?“</p>
			<p class="MLP_text ParaOverride-1">Náhle se otevřely dveře ordinace. Na prahu stojí doktor Drobný. Nahazuje úsměv a&#160;přeslušně praví:</p>
			<p class="MLP_text ParaOverride-1">„Ááá, paní Jurtová, vás už jsem dlouho neviděl… Jdete asi ke mně, že?“</p>
			<p class="MLP_text ParaOverride-1">„Ano, jdu. Ono taky není ke komu jinému… že?“ dovoluje si kousavě pronést paní Jurtová.</p>
			<p class="MLP_text ParaOverride-1">Sestra okamžitě vbíhá do kartotéky a&#160;v&#160;několika vteřinách nese příslušnou kartu.</p>
			<p class="MLP_text ParaOverride-1">Než paní Jurtová vkročí do ordinace, stačí si uvědomit, co je tu na středisku opravdu nového: Ticho. Čekárna zeje prázdnotou. Podezřelé, velmi podezřelé. Co když do tohohle střediska chodí už jen jejich vyšetřovací parta? Přitom si jasně vzpomíná, jaký paní Johana měla problém se sem dovolat! Podezřelé&#160;– nikdo nikde, přitom všechno nové, personál se vyměnil. Co za tím je?</p>
			<p class="MLP_hvezdicky ParaOverride-1">*&#160;*&#160;*</p>
			<p class="MLP_text_bez1radku ParaOverride-1">Pan Nový si zatím doma prohlíží doktorův adresář. Vezme si to ještě jednou popořádku. Co takhle obvolat všechna dívčí jména? Třeba bych se dozvěděl alespoň nějaké příjmení. Sedá si k&#160;telefonu a&#160;vytáčí číslo jakési Romany.</p>
			<p class="MLP_hvezdicky ParaOverride-1">*&#160;*&#160;*</p>
			<p class="MLP_text_bez1radku ParaOverride-1">Přesně tou dobou se Gábina opět rozhoduje k&#160;akci. Paní Johana měla zajímavý nápad&#160;– dostat se ke Kudláčkové pod záminkou zatelefonování! Tak hurá do ulice Slávy Horníka!</p>
			<p class="MLP_hvezdicky ParaOverride-1">*&#160;*&#160;*</p>
			<p class="MLP_text_bez1radku ParaOverride-1">Tak ta Romana není doma. „Dovolali jste se na číslo bla bla bla…“ Proboha záznamník! Pan Nový je z&#160;toho vedle, nemá záznamníky rád. Ještě než stačí zaznít signál pro zanechání vzkazu, podaří se mu sluchátko položit. Teď sedí, rozrušen. A&#160;chvilku mu trvá, než přejde k&#160;dalšímu telefonnímu číslu v&#160;adresáři.</p>
			<p class="MLP_hvezdicky ParaOverride-1">*&#160;*&#160;*</p>
			<p class="MLP_text_bez1radku ParaOverride-1">Tou dobou Gábina zvoní u&#160;dveří Kudláčkové.</p>
			<p class="MLP_text ParaOverride-1">Za okamžik se ozve šramot, Kudláčková pootevírá, bezpečnostní řetízek jistí vchod do bytu.</p>
			<p class="MLP_text ParaOverride-1">„Dobrý den,“ začne Gábina. „Já mám prosbu. Mohla bych si prosím vás od vás zavolat?“</p>
			<p class="MLP_text ParaOverride-1">„Zavolat?“ zavětří Kudláčková nedůvěřivě, přemýšlí… Rozhodně není spontánní, letí Gábině hlavou.</p>
			<p class="MLP_text ParaOverride-1">„Ano, zavolat.“</p>
			<p class="MLP_text ParaOverride-1">„Vám nejde telefon? Paní doktorka přece má telefon.“</p>
			<p class="MLP_text ParaOverride-1">„To má. Ale nefunguje… Protože tady dlouho nebyla, není zaplacen.“ Gábina čeká, jestli se Kudláčková na doktorku zeptá. Bylo by to přeci logické! Každý by se na ni zeptal! Vždyť teď k&#160;tomu Kudláčkovou vyloženě vybízí!</p>
			<p class="MLP_text ParaOverride-1">Kudláčková ale nic. Jen otevírá dveře a&#160;pouští Gábinu do svého bytu. Hned v&#160;chodbě na ni ale vypálí:</p>
			<p class="MLP_text ParaOverride-1">„A&#160;kam chcete volat?“</p>
			<p class="MLP_text ParaOverride-1">„Na policii,“ odpoví Gábina lapidárně.</p>
			<p class="MLP_text ParaOverride-1">Kudláčková se zarazí, vytřeští oči. Její výraz se během chviličky promění ve výraz fúrie schopné všeho. Gábina před ní couvá:</p>
			<p class="MLP_text ParaOverride-1">„Snad jsem tolik neřekla.“ Je vyděšena reakcí Kudláčkové. Zdá se, že právě uhodila hřebík na hlavinku… Couvá, couvá… Zastaví se až nárazem o&#160;stolek s&#160;telefonem. A&#160;právě v&#160;momentě, kdy se o&#160;něj div nepřerazí, telefon zadrnčí!</p>
			<p class="MLP_text ParaOverride-1">Kudláčková i&#160;Gábina se leknou. Na kratičkou chvilku se stane telefon předmětem pozornosti obou. To už ale telefon zvoní podruhé, potřetí… Kudláčková jej, jak je vidět, nehodlá zvednout… Ale na čtvrté zazvonění… po něm skočí Gábina.</p>
			<p class="MLP_text ParaOverride-1">„Byt paní Kudláčkové,“ ohlásí Gábina roztřeseným hlasem. Kudláčková před ní stojí v&#160;hrozivě těsné blízkosti.</p>
			<p class="MLP_hvezdicky ParaOverride-1">*&#160;*&#160;*</p>
			<p class="MLP_text_bez1radku ParaOverride-1">„Kudláčkové?“ ozve se překvapeně starý mužský a&#160;Gábině povědomý hlas. „Tady Nový, mohl bych, prosím vás, mluvit se slečnou Marcelou?“</p>
			<p class="MLP_text ParaOverride-1">V&#160;ten moment panu Novému dojde, že Kudláčková… je Kudláčková… A&#160;ten hlas u&#160;aparátu, že je mu nějaký povědomý…</p>
			<p class="MLP_text ParaOverride-1">„Tady Gábina,“ vykřikne Gábina do sluchátka jako o&#160;život. A&#160;to už jí sluchátko rve z&#160;ruky Kudláčková.</p>
			<p class="MLP_text ParaOverride-1">„Gábino! Co tam děláte?“ stačí zvolat a&#160;pochopit pan Nový. Je z&#160;toho úplně vedle. Co je proti tomu nějaký záznamník!</p>
			<p class="MLP_text ParaOverride-1">„Prosím?“ to už drží aparát ve svých pařátech Kudláčková a&#160;je pěkně nasupená.</p>
			<p class="MLP_text ParaOverride-1">Gábina využívá její nepozornosti a&#160;pečlivě se rozhlíží… A&#160;hele! Pod oknem obývacího pokoje stojí opřené o&#160;zeď&#160;– zrcadlo! Zrcadlo z&#160;pokoje doktorky Lesecké!</p>
			<p class="MLP_text ParaOverride-1">Pan Nový mezitím boduje:</p>
			<p class="MLP_text ParaOverride-1">„Prosím vás, sháním doktorku Ivu Leseckou… Nevíte, kde by mohla být?“</p>
			<p class="MLP_text ParaOverride-1">„Kdo vám dal moje číslo?!“</p>
			<p class="MLP_text ParaOverride-1">Pan Nový neví, jak dál. Doufal sice, že se tím vším telefonováním něco dozví, ale že by se trefil přímo do černého, s&#160;tím nepočítal. Co teď?</p>
			<p class="MLP_text ParaOverride-1">„Z&#160;telefonního seznamu jsem se ho dozvěděl,“ blekotá pan Nový a&#160;vzápětí se mu velmi ulevilo, že si nevymyslel nějakou hloupou lež typu, že číslo dostal od doktora Drobného.</p>
			<p class="MLP_text ParaOverride-1">„Vy mě znáte?“ ptá se pochybovačně s&#160;hlubokým podezřením Kudláčková.</p>
			<p class="MLP_text ParaOverride-1">„Ne, prosím,“ neopouští pan Nový sobě vlastní zdvořilost, „ale vím, kde bydlela paní doktorka Lesecká.“</p>
			<p class="MLP_text ParaOverride-1">„Kde je doktorka, to nevím!“ zdůrazňuje nervózně Kudláčková. „Jak to mám vědět!?“ křičí teď již úplně vytočeně do sluchátka. A&#160;pak jím praští, jen to zaduní. Zavěsila.</p>
			<p class="MLP_text ParaOverride-1">Gábina stojí u&#160;zrcadla a&#160;čeká. Kudláčková bere do ruky mramorovou sošku… a&#160;blíží se ke Gábině. Napřahuje.</p>
			<p class="MLP_hvezdicky ParaOverride-1">*&#160;*&#160;*</p>
			<p class="MLP_text_bez1radku ParaOverride-1">„Proboha!“ vyskočí pan Nový ze svého křesla. „Vždyť jestli v&#160;tom ta Kudláčková jede, tak Gábině jde o&#160;život!“</p>
			<p class="MLP_text ParaOverride-1">Kvapně běží do předsíně, obouvá se, hází na sebe plášť… Teď se zarazí a&#160;běží zpátky k&#160;telefonu&#160;– volá policii. Informuje ji o&#160;tom, co by se mohlo stát v&#160;ulici Slávy Horníka čp. 27. Stručně: Jedné dívce tam hrozí velké nebezpečí. První patro. Ihned tam jeďte!</p>
			<p class="MLP_text ParaOverride-1">Pokládá telefon a&#160;utíká… nejprve do knihovny. Je to cestou.</p>
			<p class="MLP_text ParaOverride-1">„Paní Jano!“ volá od dveří.</p>
			<p class="MLP_text ParaOverride-1">„Co se děje?“</p>
			<p class="MLP_text ParaOverride-1">„Rychle! Gábina je v&#160;nebezpečí života!“</p>
			<p class="MLP_text ParaOverride-1">„???“</p>
			<p class="MLP_text ParaOverride-1">„Pojďte rychle se mnou. Zavřete to tady a&#160;pospěšme si, než bude pozdě!“</p>
			<p class="MLP_text ParaOverride-1">V&#160;knihovně se zrovna uvelebil pan Komárek se svými dvěma taškami na kolečkách, hotov nacpat je vrchovatě knihami. Podívá se přes brýle na paní knihovnici, pak na udýchaného pana Nového, pak znovu na paní Janu a&#160;praví:</p>
			<p class="MLP_text ParaOverride-1">„Já vám tady počkám.“ A&#160;vybírá klidně dál.</p>
			<p class="MLP_text ParaOverride-1">Janina Filupová přes sebe přehazuje pončo a&#160;vybíhá za panem Novým vstříc Gábině.</p>
			<p class="MLP_text ParaOverride-1">Dalo se do mrholení. Oba běží, seč můžou, do ulice Slávy Horníka.</p>
			<p class="MLP_hvezdicky ParaOverride-1">*&#160;*&#160;*</p>
			<p class="MLP_text_bez1radku ParaOverride-1">Právě tou dobou vchází do budovy policie Prahy 5 bohatě vyhlížející mladá dáma. Přichází zaplatit pokutu za špatné parkování.</p>
			<p class="MLP_text ParaOverride-1">Jdeme do finále, přátelé…</p>
			<p class="MLP_text ParaOverride-1">A&#160;ještě poznámka: Protože se následující rozhovor odehrál v&#160;angličtině, požádali jsme našeho překladatele, aby byl tak laskav a&#160;vypomohl nám.</p>
			<p class="MLP_text ParaOverride-1">V&#160;budově policie mají takové okénko, kde se platí pokuty. Za ním sedí mladík. V&#160;této chvíli právě přebírá z&#160;dobře pěstěných rukou formulářík vyzývající k&#160;zaplacení pokuty za špatné parkování. Už už málem sahá po penězích a&#160;už už málem píše potvrzení o&#160;zaplacení, ale…! Včas si vzpomene na zvláštní upozornění, které platí od dnešního rána. To nařízení zní: Zadržet osobu, která přijde zaplatit pokutu za auto s&#160;poznávací značkou… no, přesně s&#160;touhle značkou. Všimne si čísla pokuty a&#160;čísla auta. Zbystří tedy a&#160;vyhlédne z&#160;okénka. Vidí mladou dámu. Krk by za to dal, že je to cizinka… Hledí na pokutový formulářík znovu. A&#160;opět se vykloní, aby mladou dámu informoval:</p>
			<p class="MLP_text ParaOverride-1">„Van moument plíz.“</p>
			<p class="MLP_text ParaOverride-1">Výborně, mladíku!</p>
			<p class="MLP_text ParaOverride-1">Zvedá sluchátko a&#160;říká do něj tiše:</p>
			<p class="MLP_text ParaOverride-1">„Je tady…“</p>
			<p class="MLP_text ParaOverride-1">Hlas v&#160;aparátu něco říká…</p>
			<p class="MLP_text ParaOverride-1">„No ta s&#160;tim autem,“ vysvětluje mladík nadřízenému nechápavému hlasu.</p>
			<p class="MLP_text ParaOverride-1">Následuje promluva určená uchu… ucha.</p>
			<p class="MLP_text ParaOverride-1">Po chvíli sluchátko položí, a&#160;červený jako rak, polkne a&#160;zablekotá:</p>
			<p class="MLP_text ParaOverride-1">„Férst etáž… dór nach linkst.“</p>
			<p class="MLP_text ParaOverride-1">Dáma se zatváří nechápavě. Tak se mladík znovu vykloní a&#160;ukáže směrem ke schodům do prvního patra. Lady chápe a&#160;jde.</p>
			<p class="MLP_text ParaOverride-1">V&#160;prvním patře pak skutečně zaklepe na první dveře vlevo… A&#160;čeká ji tam zvláštní překvapení&#160;– malý výslešíček.</p>
			<p class="MLP_text ParaOverride-1">Co se z&#160;něj dozvíme?</p>
			<p class="MLP_text ParaOverride-1">1. Nejde o&#160;paní, ale o&#160;slečnu.</p>
			<p class="MLP_text ParaOverride-1">2. Je Angličanka.</p>
			<p class="MLP_text ParaOverride-1">3. Jmenuje se Jessica Brownová.</p>
			<p class="MLP_text ParaOverride-1">4. Je jí 35&#160;let.</p>
			<p class="MLP_text ParaOverride-1">5. Je spolumajitelkou nadnárodní realitní kanceláře.</p>
			<p class="MLP_text ParaOverride-1">6. Bude se vdávat.</p>
			<p class="MLP_text ParaOverride-1">7. Její nastávající je Čech.</p>
			<p class="MLP_text ParaOverride-1">8. Oba se vezmou v&#160;Anglii.</p>
			<p class="MLP_text ParaOverride-1">9. A&#160;hodlají tam už zůstat.</p>
			<p class="MLP_text ParaOverride-1">„A&#160;jak se jmenuje váš snoubenec, slečno Brownová?“</p>
			<p class="MLP_text ParaOverride-1">„Čárls Droubny. Hís daktr.“</p>
			<p class="MLP_text ParaOverride-1">„Ou jés. To sedí,“ praví vyšetřující. „A&#160;teď jí, pane překladateli, řekněte, prosím vás, ať svého snoubence zavolá a&#160;ten ať přijde přímo sem ve věci auta.“</p>
			<p class="MLP_text ParaOverride-1">„Wots d metr?“ poprvé lady znejistí.</p>
			<p class="MLP_text ParaOverride-1">„Ále nic,“ mávne rukou s&#160;úsměvem vyšetřující. A&#160;pomyslí si: „Ona asi opravdu nic netuší. Přitom teď už je vše jasné,“ zamne si ruce.</p>
			<p class="MLP_text ParaOverride-1">Slečna Brownová volá telefonem přímo z&#160;kanceláře doktora Drobného, tak jak ji vybídli policisté. Je trochu vyplašená, ale opravdu jen trochu. Stále je přesvědčena, že toto vyptávání má co společného pouze s&#160;jejím autem, které je samozřejmě po všech stránkách OK.</p>
			<p class="MLP_text ParaOverride-1">Když slečna Brownová dotelefonuje a&#160;potvrdí, že Drobný přijde za twenty minutes, postaví se před ní jeden z&#160;vyšetřujících a&#160;řekne jí… tedy vlastně… překladateli… a&#160;ten pak… prostě toto:</p>
			<p class="MLP_text ParaOverride-1">„Máme povolení prohledat váš vůz.“</p>
			<p class="MLP_text ParaOverride-1">„???“ nechápe slečna.</p>
			<p class="MLP_hvezdicky ParaOverride-1">*&#160;*&#160;*</p>
			<p class="MLP_text_bez1radku ParaOverride-1">Mezitím pan Nový s&#160;paní Janou doběhnou k&#160;domu doktorky Lesecké. Před ním stojí zaparkované policejní auto. Policie tedy snad zasáhla včas!</p>
			<p class="MLP_text ParaOverride-1">Oba funí do schodů z&#160;posledních sil. Dveře od bytu Marcely Kudláčkové jsou otevřeny dokořán. Uvnitř je policie.</p>
			<p class="MLP_text ParaOverride-1">Udýchaní nahlédnou dovnitř. Kudláčková má nasazena pouta. Gábina je v&#160;pořádku. Stojí u&#160;okna a&#160;hned, jak zahlédne pana Nového s&#160;paní Janou, běží radostně k&#160;nim.</p>
			<p class="MLP_text ParaOverride-1">Vtom!&#160;– Zazvoní telefon!</p>
			<p class="MLP_text ParaOverride-1">Všichni se zadívají na telefon. Gábina zareaguje: Zvedne sluchátko a&#160;přiloží jej k&#160;uchu. Ostatní z&#160;ní nespouštějí oči.</p>
			<p class="MLP_text ParaOverride-1">Ve sluchátku se okamžitě ozve hlučným neurvalým hlasem:</p>
			<p class="MLP_text ParaOverride-1">„Tady Karel, tak co? Našlas to?“</p>
			<p class="MLP_text ParaOverride-1">Načež si Gábina střihne pozměněným hlasem Kudláčkovou.</p>
			<p class="MLP_text ParaOverride-1">„Jo, přijď,“ a&#160;položí telefon sama první.</p>
			<p class="MLP_text ParaOverride-1">Tak to se máme na co těšit.</p>
			<p class="MLP_text ParaOverride-1">Pánové od policie volají posilu. Pak zavírají dveře. A&#160;v&#160;uzamčeném pokoji všichni čekají.</p>
			<p class="MLP_hvezdicky ParaOverride-1">*&#160;*&#160;*</p>
			<p class="MLP_text_bez1radku ParaOverride-1">Slečna Brownová je na policii už celá nervózní. Doktor Drobný nejde a&#160;nejde. A&#160;do toho všeho probíhá důkladná prohlídka černého auta. Opravdu důkladná.</p>
			<p class="MLP_text ParaOverride-1">Naši specialisté nacházejí ženské vlasy a&#160;taky… krev! Někdo měl sice snahu skvrny vyčistit, ale analýzy jsou analýzy.</p>
			<p class="MLP_text ParaOverride-1">Slečna Brownová si v&#160;policejní kanceláři začne nervózně podupávat nožkou.</p>
			<p class="MLP_hvezdicky ParaOverride-1">*&#160;*&#160;*</p>
			<p class="MLP_text_bez1radku ParaOverride-1">A&#160;právě v&#160;tu samou chvíli, co si tak podupává nožkou, vchází doktor Drobný do domu číslo 27 v&#160;ulici Slávy Horníka. Stoupá po schodech a&#160;v&#160;momentě zvoní u&#160;dveří Marcelky Kudláčkové.</p>
			<p class="MLP_text ParaOverride-1">Je ticho. Domluvené ticho.</p>
			<p class="MLP_text ParaOverride-1">Ještě jednou zvoní.</p>
			<p class="MLP_text ParaOverride-1">Nic.</p>
			<p class="MLP_text ParaOverride-1">A&#160;tu!</p>
			<p class="MLP_text ParaOverride-1">Zřetelně slyšíme, jak si doktor Drobný sám odemyká!</p>
			<p class="MLP_text ParaOverride-1">„Dobrý den, pane doktore. Policie.“</p>
			<p class="MLP_text ParaOverride-1">A&#160;teď už stojí pan Nový, paní Jana i&#160;Gábina před domem, kde se událost, jak vystřižená z&#160;detektivky, odehrála. Všichni tři se v&#160;dešti dívají, jak policie Kudláčkovou i&#160;doktora Drobného odváží. Když auto zmizí z&#160;dohledu, zhluboka si oddechnou. A&#160;pak se společně vracejí do knihovny.</p>
			<p class="MLP_hvezdicky ParaOverride-1">*&#160;*&#160;*</p>
			<p class="MLP_text_bez1radku ParaOverride-1">Tam už je pan Komárek jako na trní. Představte si to! Během nepřítomnosti paní knihovnice sám „odbavil“ dvaadvacet lidí!&#160;– Zkrátka když přišel pátý člověk, panu Komárkovi to nedalo a&#160;začal úředničit. A&#160;docela se mu to líbilo.</p>
			<p class="MLP_text ParaOverride-1">Když to paní Jana zjistila, byla v&#160;šoku. Hned počala lovit v&#160;kartotéce a&#160;zděšeně vše ověřovat. Jak ale viděla, že pan Komárek udělal všechno správně, tak ho ani nesprdla. Ale asi, i&#160;kdyby nějakou tu botu udělal, tak dneska po tom všem, kdo by se zlobil na tak hodného a&#160;ochotného člověka.</p>
			<p class="MLP_text ParaOverride-1">„A&#160;co je tohle?“ ptá se zcela vykolejená paní knihovnice s&#160;pohledem upřeným na dva metrové sloupce knih, které se tyčily na katedře.</p>
			<p class="MLP_text ParaOverride-1">„To si beru,“ nesměle na to pan Komárek.</p>
			<p class="MLP_hvezdicky ParaOverride-1">*&#160;*&#160;*</p>
			<p class="MLP_text_bez1radku ParaOverride-1">Tak, jak jsme si už zvykli, tak jako každý večer i&#160;dnes sedí všichni doma okolo stolu u&#160;paní knihovnice. Někdo si nalévá už druhého panáčka.</p>
			<p class="MLP_text ParaOverride-1">„Tak jsme to přece dotáhli do konce!“ praští nečekaně a&#160;radostně do stolu paní Jurtová. „Chááá! Kdo by to byl tušil!“</p>
			<p class="MLP_text ParaOverride-1">„Dobře, že jsme do toho šli,“ probere se trochu po té ráně pan Ondřej. „Co říkáte, pane Nový?“</p>
			<p class="MLP_text ParaOverride-1">„Nu, snad je to dobře… Ale když jen pomyslím na všechno, co se dnes odehrálo…“</p>
			<p class="MLP_text ParaOverride-1">„Jste kabrňák, pane Nový,“ připíjí na pana Nového paní Johana.</p>
			<p class="MLP_text ParaOverride-1">„Tak kabrňákem se být právě necítím… Víte, co to je běžet takovou dálku v&#160;mém věku?“</p>
			<p class="MLP_text ParaOverride-1">„No právě proto&#160;– jste kabrňák!“ nedá se odbýt paní Johana. „Nebýt vás, tak… Kdybyste nezavolal zrovna v&#160;tu chvíli… Ježíš, vždyť to byla šílená náhoda!“</p>
			<p class="MLP_text ParaOverride-1">„A&#160;taky, že přijeli hned ti policajti!“ volá vzrušeně pan Ondřej. „To bylo velký štěstí! Tomu se budu divit celej život.“</p>
			<p class="MLP_text ParaOverride-1">„Hlavní teď je,“ vrací všechny zpátky do reality paní Jurtová, „abychom všechny důkazy měli pěkně v&#160;bezpečí pohromadě.“</p>
			<p class="MLP_text ParaOverride-1">„Je to všechno tady,“ otvírá paní Jana zásuvku stolu, u&#160;kterého večer co večer všichni sedali. „Podívejte!“</p>
			<p class="MLP_text ParaOverride-1">V&#160;šupleti je skutečně všechno&#160;– důkazy nebetyčné ceny: dopisy doktora Drobného Ivě Lesecké, zdravotní dokumentace pana Krause i&#160;pana Reinera, diáře, knihy z&#160;knihovny a&#160;také&#160;– balík peněz!</p>
			<p class="MLP_text ParaOverride-1">„<span class="MLP_znak_kurziva_11b">Smrt za zrcadlem</span> bychom měli,“ povídá pan Ondřej. „Ale co ten <span class="MLP_znak_kurziva_11b">Tajemnej Londýňan</span>?“</p>
			<p class="MLP_text ParaOverride-1">„Že by v&#160;tom jel ještě někdo další?“ uvažuje Gábina.</p>
			<p class="MLP_text ParaOverride-1">„Ještě je tu taky to krematorium,“ oznamuje suše paní Johana.</p>
			<p class="MLP_text ParaOverride-1">„Dneska jsem se na středisku dověděla docela zajímavou věc,“ přichází se svou troškou do mlýna paní Jurtová. „Krk bych za to dala, že to s&#160;tím vším souhlasí.“</p>
			<p class="MLP_text ParaOverride-1">„A&#160;co jste se dověděla?“ pobízí ji paní knihovnice.</p>
			<p class="MLP_text ParaOverride-1">„Představte si, co mi řekla ta starší sestra. Řekla, že na středisku končí, a&#160;že už tam prý nikdo z&#160;původní sestavy nezůstává.“</p>
			<p class="MLP_text ParaOverride-1">„No jó, to je jasný!“ hlásí paní knihovnice. „Tak vždyť taky doktor jde do basy… kdo by tam zůstával?“</p>
			<p class="MLP_text ParaOverride-1">„Ale já,“ pronáší vzrušeným hlasem paní Jurtová, „já tam byla ještě před tím, než ho zhaftli.“</p>
			<p class="MLP_text ParaOverride-1">„Zhaftli?“ nevěří svým uším pan Ondřej.</p>
			<p class="MLP_text ParaOverride-1">„Zabásli, no,“ opravuje se paní Jurtová.</p>
			<p class="MLP_text ParaOverride-1">„Počkejte,“ vkládá se do věci pan Nový. „Chcete tím říct, že jste se dozvěděla na středisku, že doktor Drobný chce odtamtud odejít?“</p>
			<p class="MLP_text ParaOverride-1">„Přesně tak!“</p>
			<p class="MLP_text ParaOverride-1">„A&#160;kam?“</p>
			<p class="MLP_text ParaOverride-1">„No&#160;– to už jsem z&#160;tý sestry nestačila vytáhnout… Ale čert ví, jestli to sama vůbec věděla… A&#160;hlavně&#160;– dověděla se to prý úplně náhodou. Tajně! Nic nebylo vyřčeno nahlas!“</p>
			<p class="MLP_text ParaOverride-1">„Něco v&#160;tom ještě bude,“ hádá paní Johana. „Snad se to dozvíme u&#160;soudu.“</p>
			<p class="MLP_text ParaOverride-1">„Taky se mi zdá,“ souhlasí její muž. „Myslím, že jen tak hned tenhle případ stejně neskončí. Teď začne to nejhorší&#160;– právě ty soudy.“</p>
			<p class="MLP_text ParaOverride-1">„Na to se musíme obrnit!“ pozvedává paní Jurtová sklenku k&#160;ústům. Kolikátou už?</p>
			<p class="MLP_text ParaOverride-1">„Ježííš, to bude hrůza!“ děsí se paní Jana představy, kterak svědčí.</p>
			<p class="MLP_text ParaOverride-1">„Pane Nový,“ obrátí se k&#160;němu paní Johana, „vy jste stejně tak praktickej, že jste si to všecko psal.“</p>
			<p class="MLP_text ParaOverride-1">„A&#160;ještě si píšu!“</p>
			<p class="MLP_text ParaOverride-1">„To teď bude strašlivě důležitý, ty vaše zápisky!“</p>
			<p class="MLP_text ParaOverride-1">„Vždyť to jsem mu poradila já!“ ozývá se paní Jurtová trochu z&#160;legrace, ale přeci jen taky proto, aby i&#160;na ní ulpěla kapka té slávy.</p>
			<p class="MLP_text ParaOverride-1">„Tak na zdraví!“ dolil právě pan Ondřej prázdné sklenky. „A&#160;ať ty soudy přežijeme!“</p>
			<p class="MLP_text ParaOverride-1">A&#160;pak už se spíš slavilo.</p>
			<p class="MLP_hvezdicky ParaOverride-1">*&#160;*&#160;*</p>
			<p class="MLP_text_bez1radku ParaOverride-1">Dnes&#160;– v&#160;posledním dni vyprávění našeho příběhu&#160;– se dozvíme, jak to všechno vlastně doopravdy bylo. A&#160;poví vám to paní Adéla Sojková.</p>
			<p class="MLP_text ParaOverride-1">Paní Adéla Sojková ve své uniformě vešla přesně v&#160;poledne do dveří knihovny.</p>
			<p class="MLP_text ParaOverride-1">Paní Jana jí okamžitě začne vyprávět, co všechno včera zažili. Adéla Sojková to s&#160;úsměvem vyslechne a&#160;pak praví:</p>
			<p class="MLP_text ParaOverride-1">„Já to všechno vím. A&#160;teď já, jo?“</p>
			<p class="MLP_text ParaOverride-1">„Počkejte, máte čas…? Jo?“ zarazí ji paní knihovnice. Něco ji napadlo.</p>
			<p class="MLP_text ParaOverride-1">„Ale jo.“</p>
			<p class="MLP_text ParaOverride-1">„Tak moment.“ Paní Jana zvedne telefon a&#160;obvolává pana Ondřeje, pana Nového, Gábinu i&#160;paní Jurtovou stručným hlášením:</p>
			<p class="MLP_text ParaOverride-1">„Do knihovny! Okamžitě!“ A&#160;pak vzhlédne zpoza svých úzkých brýlí k&#160;trpělivé paní Sojkové:</p>
			<p class="MLP_text ParaOverride-1">„V&#160;pěti minutách jsou tu. Bydlej všichni za rohem… Dáte si čaj?“</p>
			<p class="MLP_text ParaOverride-1">„Ráda.“</p>
			<p class="MLP_text ParaOverride-1">Opravdu všichni jsou tu ještě dřív, než zavaří voda, než paní knihovnice předá Adéle Sojkové rezervované Poslední dnové Pompejí. Lupíno s&#160;jezevčicí Aninkou vbíhají do dveří jako první.</p>
			<p class="MLP_hvezdicky ParaOverride-1">*&#160;*&#160;*</p>
			<p class="MLP_text_bez1radku ParaOverride-1">„Tak, čím začnu?“ ptá se spíš sama sebe paní Adéla. Ale paní Jurtová už se chopí vyšetřování:</p>
			<p class="MLP_text ParaOverride-1">„No, kdo byl vrah, nám hlavně řekněte!“</p>
			<p class="MLP_text ParaOverride-1">A&#160;paní Adéla už ví, kde začne… Tak se usaďte pěkně do křesla a&#160;poslechněte si to.</p>
			<p class="MLP_text ParaOverride-1">„Tak vrahem byl skutečně doktor Drobný,“ začíná vyprávět Adéla Sojková. „Ale na vraždě se podílela i&#160;Marcela Kudláčková. Pomáhala mu vraždu připravit.“</p>
			<p class="MLP_text ParaOverride-1">„Přiznali se oba?“ ptá se paní knihovnice.</p>
			<p class="MLP_text ParaOverride-1">„Kudláčková se přiznala hned. Doktor zatím ne. Ale policie ví od Kudláčkové všechno. Navíc podstatnou roli v&#160;tom sehrají všechny ty vaše dokumenty.“</p>
			<p class="MLP_text ParaOverride-1">„Co to auto?“ zajímá se pan Ondřej. „Čí byl ten černej Jaguár?“</p>
			<p class="MLP_text ParaOverride-1">„To je opravdu zajímavé,“ pokračuje paní Adéla Sojková. „Představte si, že auto vlastnila Angličanka Jessica Brownová&#160;– snoubenka doktora Drobného.“</p>
			<p class="MLP_text ParaOverride-1">„Tajemný Londýňan!“ vykřikl náhle pan Nový.</p>
			<p class="MLP_text ParaOverride-1">„Brownová?“ táže se pan Ondřej. „To jméno jsem už někde slyšel… ale kde?“</p>
			<p class="MLP_text ParaOverride-1">„Brownová je přece spolumajitelkou té realitní kanceláře!“</p>
			<p class="MLP_text ParaOverride-1">„Jak to víte, paní Jurtová?“ užasle na to paní Johana.</p>
			<p class="MLP_text ParaOverride-1">„Ále, to vám někdy povím.“</p>
			<p class="MLP_text ParaOverride-1">„Skutečně je to tak,“ potvrzuje to paní Adéla Sojková. „Je spolumajitelkou realitní kanceláře World Reality, Na Příkopech 11.“</p>
			<p class="MLP_text ParaOverride-1">„No jo! Na Příkopech!“ upamatuje se konečně pan Ondřej. „Když jsem tam tenkrát byl na té chodbě, tak o&#160;ní někdo z&#160;té realitky mluvil… Něco jako že ona to s&#160;doktorem Drobným vyřídí nebo co… Téda… To mě nenapadlo, že spolu něco maj… Bylo to takový úřední…“</p>
			<p class="MLP_text ParaOverride-1">„Před okolím to dost tajili,“ vysvětluje paní Adéla. „Jednak kvůli Kudláčkové&#160;– k&#160;té se ještě vrátím&#160;– a&#160;jednak hlavně kvůli tomu, že se Drobný chtěl bez povšimnutí ztratit. Odstěhovat se do Anglie. Sňatkem by získal anglické občanství a&#160;peníze, které tady vydědil po panu Krausovi a&#160;Reinerovi, by mu na ostrovech zajistili slušnou existenci.“</p>
			<p class="MLP_text ParaOverride-1">„Vydědil?“ podiví se paní Jurtová.</p>
			<p class="MLP_text ParaOverride-1">„Ano, oba pánové&#160;– Reiner i&#160;Kraus&#160;– byli bohatí a&#160;úplně zdraví! Zato ale žili v&#160;osamocení a&#160;doktor Drobný měl na ně velký psychický vliv. Pod jeho vlivem žili oba v&#160;domnění, že smrtelně onemocněli. A&#160;doktor jim dosloužil k&#160;smrti, dalo by se říct. O&#160;tom svědčí vysoké dávky morfia v&#160;objednávkách obvodního lékaře.“</p>
			<p class="MLP_text ParaOverride-1">„Pane jo. A&#160;pak se chtěl doktor zdejchnout po anglicku,“ uzavírá paní Jurtová.</p>
			<p class="MLP_text ParaOverride-1">„Tak,“ přitaká Adéla Sojková.</p>
			<p class="MLP_text ParaOverride-1">„A&#160;co ta Kudláčková?“ zajímá paní Johanu.</p>
			<p class="MLP_text ParaOverride-1">„Kudláčková. Kudláčková je bývalou milenkou doktora Drob­ného.“</p>
			<p class="MLP_text ParaOverride-1">„Fíha!“ ujede Gábině.</p>
			<p class="MLP_text ParaOverride-1">„Po ní si ovšem začal doktor s&#160;Ivou Leseckou, což Kudláčková odhalila. Časem došlo na výhrůžné dopisy. Sama se snažila udržet kontakt s&#160;doktorem Drobným stále, ale doktor ji vyhledal, až když se chtěl Lesecké zbavit. Jak ukazují lékařské dokumenty po pacien­tech Reinerovi a&#160;Krausovi, doktorka Lesecká Drobného odhalila. A&#160;důkazy, uchovala. Šlo jí pak o&#160;život.“</p>
			<p class="MLP_text ParaOverride-1">„Ještě že je Gábina našla,“ trne nad představou pan Nový, kdyby tomu tak nebylo.</p>
			<p class="MLP_text ParaOverride-1">„Kudláčková Leseckou nenáviděla,“ pokračuje Adéla Sojková. „Takže když pak doktor přišel s&#160;tím, že by mu Kudláčková mohla pomoci zbavit se Lesecké, nezaváhala. Myslela si, že tak získá doktora zpátky. O&#160;nějaké Brownové neměla ani zdání. A&#160;o&#160;tom, že chce doktor pláchnout za hranice, taky ne.“</p>
			<p class="MLP_text ParaOverride-1">„A&#160;jak jste se o&#160;tomhle všem dozvěděli, když Kudláčková o&#160;tom nevěděla a&#160;doktor Drobný o&#160;tom odmítl hovořit?“ zapisuje si podrobnosti pan Nový.</p>
			<p class="MLP_text ParaOverride-1">„Od Jessiky Brownové. Všechno vyšlo najevo díky jejímu autu. Takže díky vám. Jinak bychom o&#160;autu, ani o&#160;slečně Brownové nevěděli. Z&#160;jejího výslechu jsme se dozvěděli, že tato pětatřicetiletá slečna naprosto bezelstně půjčovala svému druhovi automobil. Radovala se ze vztahu s&#160;doktorem a&#160;nic netušila. Nutno říct, že i&#160;při výslechu se chovala velmi nezasvěceně a&#160;že až do konce měla dojem, že celý proces se koná z&#160;důvodu špatného parkování jejího vozidla… Až když jsme jí oznámili, že máme povolení k&#160;prohlídce jejího vozu, začala se ptát, co se vlastně stalo.“</p>
			<p class="MLP_text ParaOverride-1">„A&#160;vypátrali jste ve vozu něco?“ vyzvídá pan Ondřej.</p>
			<p class="MLP_text ParaOverride-1">„Dnes ráno přišly šokující výsledky z&#160;laboratoře. Ženské vlasy&#160;– pravděpodobně doktorky Lesecké, protože Brownové nepatřily. Brownová tvrdí, že za poslední měsíc kromě ní žádná žena jejím automobilem nejela.“</p>
			<p class="MLP_text ParaOverride-1">„Haha,“ zasměje se nejapně pan Ondřej při představě doktorova adresáře plného ženských jmen.</p>
			<p class="MLP_text ParaOverride-1">„Další věc&#160;– v&#160;autě byly nalezeny stopy krve.“</p>
			<p class="MLP_text ParaOverride-1">„A&#160;ví se, čí krev to byla?“ zeptá se celkem chladně paní Jurtová, když ostatní jen blednou hrůzou.</p>
			<p class="MLP_text ParaOverride-1">„Byla to lidská krev. A&#160;ne zrovna malé množství. Brownová vypověděla, že si není vědoma toho, že by někdy jel vozem někdo raněn.“</p>
			<p class="MLP_text ParaOverride-1">„Zajímavé!“ poslouchá napjatě paní Jurtová.</p>
			<p class="MLP_text ParaOverride-1">„A-a-a co tělo?“ neodvažuje se zeptat paní Johana. „A&#160;co zbraň?“</p>
			<p class="MLP_text ParaOverride-1">„Díky stopě, kterou získal tady pan Nový,“&#160;pan Nový se začervená,&#160;„jsme celkem lehce zjistili, že bratr doktora Drobného pracuje v&#160;krematoriu.“</p>
			<p class="MLP_text ParaOverride-1">„To zjistila paní Johana,“ rdí se pan Nový.</p>
			<p class="MLP_text ParaOverride-1">„Ale vy, kdybyste tam nejdřív nezavolal, tak nevíme nic,“ nechává zásluhy paní Johana panu Novému.</p>
			<p class="MLP_text ParaOverride-1">„Po okamžité šťáře v&#160;krematoriu,“ pokračuje paní Adéla, „jsme u&#160;doktorova bratra nalezli nejen zbraň, ze které se střílelo… ale i… a&#160;to hlavně… pozor… kulku!“</p>
			<p class="MLP_text ParaOverride-1">„Kulku?“ nevěří pan Ondřej. „A&#160;kde?“</p>
			<p class="MLP_text ParaOverride-1">„Ani se neptejte. To víte… krematorium…“</p>
			<p class="MLP_text ParaOverride-1">Všichni šílí a&#160;očima visí paní Adéle na rtech.</p>
			<p class="MLP_text ParaOverride-1">„Ale co, budu konkrétní&#160;– v&#160;popelu.“</p>
			<p class="MLP_text ParaOverride-1">„Jéééžišmarjá!“ zakrývá si oči pan Ondřej.</p>
			<p class="MLP_text ParaOverride-1">„Takže&#160;– motivy znáte,“ je přesvědčena paní Adéla Sojková.</p>
			<p class="MLP_text ParaOverride-1">„Jasně,“ ujímá se řeči paní knihovnice. „Doktorka Iva Lesecká musela být odstraněna, protože se dověděla pravdu o&#160;léčení některých pacientů doktora Drobného.“</p>
			<p class="MLP_text ParaOverride-1">„Přesně,“ souhlasí paní Adéla.</p>
			<p class="MLP_text ParaOverride-1">„Jak musela být paní doktorka odvážná!“ zvolal pan Nový. „A&#160;co musela vytrpět!“</p>
			<p class="MLP_text ParaOverride-1">„Hlavně jak musela být chytrá!“ pokračuje paní Jurtová. „Vždyť těch stop, co zanechala!“</p>
			<p class="MLP_text ParaOverride-1">„Myslíte, že byla nějakou dobu vězněna ve vile?“ neodvažuje se domyslet paní Johana.</p>
			<p class="MLP_text ParaOverride-1">„Dnes odpoledne proběhne prohledání vily. To, co říkáte, se zdá velmi pravděpodobné… Jinak vražda se stala zřejmě opravdu v&#160;onu noc, co jste zaslechli výstřel.“</p>
			<p class="MLP_text ParaOverride-1">„A&#160;co ta postava, kterou jsme s&#160;Ondrou zahlédli oknem už nějaký ten den po vraždě?“ ptá se paní Johana.</p>
			<p class="MLP_text ParaOverride-1">„Zřejmě to byl doktor, který odklízel stopy… Uvědomme si, že dokumenty, které doktorka uschovala, mají obrovskou cenu!“</p>
			<p class="MLP_text ParaOverride-1">„Cenu života,“ pronesl pateticky ale trefně pan Nový a&#160;hned si to zapsal.</p>
			<p class="MLP_text ParaOverride-1">„Přesně tak. Doktor Drobný zřejmě velmi naléhal, aby mu doktorka Lesecká ty dokumenty vrátila, ale neuspěl. Doktor zpočátku vraždit nechtěl. Chtěl jenom ty důkazy. Kdyby mu je doktorka dala, zničil by je a&#160;bylo by to. Nemusel by vraždit. Ale takhle?“</p>
			<p class="MLP_text ParaOverride-1">„To bylo štěstí, že jsme ty dokumenty našli dříve než doktor. Jinak by byl život doktorky Lesecké zmařen úplně zbytečně!“ dedukuje pan Nový.</p>
			<p class="MLP_text ParaOverride-1">„Štěstí hlavně bylo, že jsme si tyhle hrůzy moc neuvědomovali,“ přiznává sebekriticky paní knihovnice. „Jinak bychom do toho stěží šli.“</p>
			<p class="MLP_text ParaOverride-1">„A&#160;jak je to s&#160;hodinama a&#160;se zrcadlem?“ ptá se pan Ondřej.</p>
			<p class="MLP_text ParaOverride-1">„Obojí bylo zpočátku láskyplným darem doktora Drobného paní doktorce Lesecké. Původně ovšem pocházely z&#160;dědictví po panu Krausovi,“ dává se do vysvětlování paní Adéla.</p>
			<p class="MLP_text ParaOverride-1">„Aha a&#160;doktor nechtěl po vraždě doktorky Lesecké, aby se přišlo na to, že spolu něco měli,“ přemýšlí nahlas paní Jurtová.</p>
			<p class="MLP_text ParaOverride-1">„Ano. Po vraždě měl doktor pádný důvod k&#160;tomu tyto věci na­stěhovat zpátky do vily nebo je prodat. Protože jinak, když by někdo nahlásil, že doktorka Lesecká je nezvěstná, velmi rychle by se podle těch věcí v&#160;jejím bytě zjistilo, že spolu oba něco měli.“</p>
			<p class="MLP_text ParaOverride-1">„A&#160;doktor by se stal podezřelým ihned,“ odhaduje paní Jurtová.</p>
			<p class="MLP_text ParaOverride-1">„Přesně tak. Navíc protože jak stojací hodiny, tak zrcadlo, mají obrovskou cenu, proč si na cestu do Anglie nepřilepšit? Dokonce, jak určil náš odborník na starožitnosti, jde o&#160;natolik cenné kousky, že jsou vyfoceny v&#160;mnohých knihách pro nejnáročnější sběratele jako hotové unikáty!“</p>
			<p class="MLP_text ParaOverride-1">„Takže nás vzal ten starožitník na hůl!“ vykřikne podrážděně paní Jurtová.</p>
			<p class="MLP_text ParaOverride-1">„To je téměř jisté.“</p>
			<p class="MLP_text ParaOverride-1">„A&#160;hodiny jsou v&#160;tahu,“ hádá paní knihovnice.</p>
			<p class="MLP_text ParaOverride-1">„Naštěstí ne. Jen je nutné, abyste za naší asistence vrátili peníze panu Starému. Hodiny policie zajistila. Byla na ně upozorněna nejmenovaným sběratelem.“</p>
			<p class="MLP_text ParaOverride-1">„Hmm,“ kouká pan Ondřej. „A&#160;to je chtěla jménem paní doktorky prodat Kudláčková?“</p>
			<p class="MLP_text ParaOverride-1">„Ano, a&#160;se zrcadlem měli v&#160;plánu asi to samé.“</p>
			<p class="MLP_text ParaOverride-1">„To jsme je předběhli,“ chápe paní Johana. „Ti tedy museli zírat, když zjistili, že hodiny jsou fuč.“</p>
			<p class="MLP_text ParaOverride-1">„To vám řeknu,“ vypráví dál strážkyně pořádku. „A&#160;vy jste měli štěstí, že to s&#160;tím zrcadlem dopadlo tak, jak to dopadlo. Podle všeho už na vás ukuli plán.“</p>
			<p class="MLP_text ParaOverride-1">„Cože?!“ nevěří všichni.</p>
			<p class="MLP_text ParaOverride-1">„Ano. Kudláčková leccos prozradila o&#160;doktorových záměrech.“</p>
			<p class="MLP_text ParaOverride-1">„Jaká hrůza!“ zašeptá pan Nový.</p>
			<p class="MLP_text ParaOverride-1">„Ale na to nejsou důkazy, pouze svědectví Kudláčkové, čili vám o&#160;tom víc neřeknu.“</p>
			<p class="MLP_text ParaOverride-1">„No radši si to nechejte pro sebe.“ Pravda není žádná sranda, vidí paní Jurtová.</p>
			<p class="MLP_hvezdicky ParaOverride-1">*&#160;*&#160;*</p>
			<p class="MLP_text_bez1radku ParaOverride-1">„Tak teď se hlavně zhluboka nadechnout na všechny ty soudní přelíčení,“ poznamenává unaveně pan Ondřej.</p>
			<p class="MLP_text ParaOverride-1">„Přesně tak,“ souhlasí paní Adéla Sojková. „Ale když už jste vydrželi až sem, tak věřím, že to dotáhnete až do konce.“</p>
			<p class="MLP_text ParaOverride-1">„Ale co pak?“ strachuje se paní knihovnice. „Doktor si odsedí deset let a&#160;za deset let co?“</p>
			<p class="MLP_text ParaOverride-1">„To jsou ty výhody hodně starých lidí,“ úsměvně podotýká pan Nový.</p>
			<p class="MLP_text ParaOverride-1">„Jo, má to svý výhody,“ kýve paní Jurtová, „bejt nad hrobem.“</p>
			<p class="MLP_text ParaOverride-1">„Čili po zločinech by měl člověk raději pátrat až po osmdesátce,“ shrnuje paní Jana.</p>
			<p class="MLP_text ParaOverride-1">„Jistější bude po devadesátce,“ upřesňuje paní Johana. „Víte, kdyby ho pustili za dobrý chování dřív.“</p>
			<p class="MLP_text ParaOverride-1">„No jo, ale co Gábina?“ zadívá se paní knihovnice na mladou dívenku.</p>
			<p class="MLP_text ParaOverride-1">„Gábina se vdá, změní jméno, bydliště,“ mávne rukou paní Johana. „Ale co my?“</p>
			<p class="MLP_text ParaOverride-1">„Pravda, vy jste na tom nejhůř,“ hledí na Ondřejovy paní Jurtová. „Ale aspoň jste dva!“</p>
			<p class="MLP_text ParaOverride-1">„Tak já se na starý kolena budu muset znova vdát!“ nevěřícně kroutí hlavou paní knihovnice.</p>
			<p class="MLP_text ParaOverride-1">„Je to nejjistější,“ přitaká paní Jurtová. A&#160;se zdviženým ukazováčkem dodává: „Budete mít zastání!“</p>
			<p class="MLP_text ParaOverride-1">„No jo, ale vrah ví, kde bydlím!“</p>
			<p class="MLP_text ParaOverride-1">„To se budete muset i&#160;přestěhovat,“ ironicky, ale jasně na to paní Jurtová.</p>
			<p class="MLP_text ParaOverride-1">„No to je výborný.“</p>
			<p class="MLP_text ParaOverride-1">„Ale nebojte se,“ chlácholí ji paní Johana. „My když tak s&#160;Ondrou vašeho vraha vypátráme, to už nám bude přes sedmdesát, takže už se nebudeme bát.“</p>
			<p class="MLP_text ParaOverride-1">„My ho zmáknem,“ potvrdí pan Ondřej.</p>
			<p class="MLP_text_-0-12- ParaOverride-1">„Tak to jste mě uklidnili,“ směje se paní knihovnice.</p>
			<p class="MLP_text_bez1radku_-12-0- ParaOverride-1">A&#160;to je konec naší detektivky. Ten soud odmítám popisovat. To bychom jen ztráceli nervy a&#160;čas. Ale prozradím, že naši hrdinové jej přežili. A&#160;že doktor Drobný s&#160;Kudláčkovou si nějaký čas posedí na Pankráci. Tedy každý v&#160;jiné cele.</p>
			<p class="MLP_text ParaOverride-1">My se ale opět přesuneme na Cibulky. Pravda, poklidnou čtvrť rozrušil tento příběh do té míry, že se do místní lidové knihovny zapsalo třicet dva nových členů. A&#160;to je dobrá zpráva. Jinak se tu vše pomalu vrací do starých kolejí. Zaplaťpánbůh.</p>
			<p class="MLP_text ParaOverride-1">Vidíme pana Nového, jak stoupá po schůdkách do knihovny s&#160;taškou přečtených knih, pana Komárka, kterak si odváží další vozík napěchovaný literaturou, paní Jurtovou, jak zaskakuje na kus řeči, i&#160;pana Ondřeje, paní Johanu i&#160;jejich Lupína v&#160;čítárně, slečna Gábina s&#160;Aninkou jdou kolem na procházku a&#160;zdraví paní knihovnici. Ta, usazena za katedrou, kyne (na pozdrav) a&#160;dává dohromady inventuru za včerejší den.</p>
			<p class="MLP_text_-0-12- ParaOverride-1">A&#160;jestli neumřeli, žijí tak dodnes.</p>
			<p class="MLP_text_uprostred ParaOverride-1">KONEC</p>
</div>
</body>
</html>